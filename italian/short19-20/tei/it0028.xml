<?xml version="1.0" encoding="UTF-8"?>
<?xml-model href="https://raw.githubusercontent.com/cligs/reference/master/tei/standard/cligs.rnc" type="application/relax-ng-compact-syntax"?>
<TEI xmlns="http://www.tei-c.org/ns/1.0">
   <teiHeader>
      <fileDesc>
         <titleStmt>
            <title type="main">Chi di gallina nasce…</title>
            <title type="short">Gallina</title>
            <author>
               <name type="full">Albertazzi, Adolfo</name>
               <name type="short">Albertazzi</name>
               <idno type="viaf">104161</idno>
            </author>
            <principal xml:id="uhk">Ulrike Henny-Krahmer</principal>
         </titleStmt>
         <extent>
            <measure unit="words">5292</measure>
         </extent>
         <publicationStmt>
            <publisher>
               <ref target="http://cligs.hypotheses.org/">CLiGS</ref>
            </publisher>
            <availability status="free">
               <licence target="https://creativecommons.org/licenses/by-sa/4.0/">CC BY-SA
                  4.0</licence>
            </availability>
            <date>2017</date>
            <idno type="cligs">it0028</idno>
            <idno type="url">https://raw.githubusercontent.com/cligs/textbox/master/italian/short19-20/tei/it0028.xml</idno>
         </publicationStmt>
         <sourceDesc>
            <bibl type="digital-source"> "Chi di gallina nasce…" <seg rend="italic">Parvenze e
                  semblanze.</seg> Project Gutenberg, <idno>37819</idno>, <date when="2011-10-22"
                  >October 22, 2011</date>, <ref target="http://www.gutenberg.org/ebooks/37819"
                  >http://www.gutenberg.org/ebooks/37819</ref>. </bibl>
            <bibl type="print-source"> "Chi di gallina nasce…" <seg rend="italic">Parvenze e
                  semblanze.</seg> Bologna: Ditta Nicola Zanichelli. <date when="1892">1892</date>.
            </bibl>
         </sourceDesc>
      </fileDesc>
      <encodingDesc>
         <p/>
      </encodingDesc>
      <profileDesc>
         <abstract>
            <p/>
         </abstract>
         <textClass>
            <keywords scheme="keywords.csv">
               <term type="author-gender">male</term>
               <term type="author-continent">Europe</term>
               <term type="author-country">Italy</term>
               <term type="language">Italian</term>

               <term type="form">prose</term>
               <term type="supergenre">narrative</term>
               <term type="genre">short story</term>
               <term type="genre-title"/>
               <term type="subgenre-title"/>
            </keywords>
         </textClass>
      </profileDesc>
      <revisionDesc>
         <change when="2017-11-25" who="#uhk">Initial TEI version.</change>
      </revisionDesc>
   </teiHeader>
   <text>
      <body>
         <div>
            <head>Chi di gallina nasce…</head>
            <div type="chapter">
               <head>I.</head>
               <p> Il dí che in Firenze per frenesia di Francesco De’ Medici era imposta su ’l capo
                  di Bianca Cappello la corona di granduchessa, in Bologna Ercole e Alessandro
                  Bentivogli facevano “dinanzi a casa loro correre a’ cavalli dei Monari dodici
                  braccia di grossogron et una berretta di panno in segno d’allegrezza„; ma Pasquino
                  domandava al conte Ulisse Bentivogli, il quale da tre anni era marito a Pellegrina
                  figliola di Bianca e di Pietro Bonaventura:</p>
               <quote xml:lang="la"><l>Si Cosmi titulos Virgo foedavit Hetrusca</l>
                  <l>Quid faciet meretrix, heu, <seg rend="italic">peregrina</seg>
                  tibi?,</l></quote>
               <p>e nella interrogazione epigrammatica rideva una profezia. Spiace per altro non
                  conoscere tutti i miracoli di cotesta contessa, che, se vera la storia, un’ultima
                  colpa condusse a perire in età di trentaquattro anni piú miseramente di sua
                  madre.</p>
               <p>Il matrimonio del Bentivoglio, celebrato con gran pompa a Bologna il 24 agosto
                  1576 — recando la sposa allo sposo una dote di trentamila scudi e una beltà ancor
                  puerile ma già meravigliosa —, era stato “di poca soddisfazione al paese„; onde il
                  conte avea presa dimora a Firenze. Pure il 23 febbraio 1578, in occasione d’una
                  breve gita di Bianca e Pellegrina a Bologna, “la prima nobiltà della città, sí di
                  cavalieri che di dame„ era mossa ad incontrarle, “per rispetto al Granduca, per
                  essere la detta Bianca sua cosa„; cosí come ad onore della figlia non piú d’una
                  concubina, ma d’una granduchessa, il 22 dicembre 1583 furono incontro ai coniugi
                  Bentivoglio, di ritorno per qualche mese alla patria, “quarantaquattro carrozze di
                  dame e gran numero di cavalieri a cavallo, oltre li cavalli leggieri; et il
                  Bentivoglio era a man destra di Pirro Malvezzi, non ostante che fosse senatore e
                  de’ collegi„. Nell’aprile dell’anno appresso Pellegrina si recò di nuovo a Firenze
                  per assistere alle nozze di Vincenzo Gonzaga e di Eleonora De’ Medici, e solo il
                  13 febbraio 1588, ma questa volta per sempre, riprese ad abitare in Bologna.</p>
               <p>Con la fresca e fosca rimembranza della morte di sua madre si contenne allora in
                  vita solinga? No, ché sentiva bisogno di distrazioni; e a primavera di quell’anno
                  medesimo ebbe voglia, lasciando il marito a casa, di fare una scappata a Venezia
                  in allegra compagnia di dame e gentiluomini; e ad autunno, nella venuta de’ duchi
                  mantovani, si compiacque d’apparire per grazia e per fasto la prima gentildonna
                  che fosse in Bologna a quel tempo.</p>
               <p>Ma se delle qualità vere della persona e credute dell’animo suo avevano pure in
                  Firenze diffusa l’ammirazione Francesco de’ Vieri detto il Verino, dedicandole il
                     <seg rend="italic">Discorso della grandezza et felice fortuna d’una
                     gentilissima et gratiosissima donna qual fu Madonna Laura</seg>, e maestro
                  Fabrizio Caroso offrendole tra i balli di sua composizione una “cascarda„ con a
                  tema musicale un sonetto che comincia:</p>
               <lg>
                  <l>Luci beate ove s’annida Amore,</l>
                  <l>Vivi raggi del sol, dolci facelle</l>
                  <l>Che le piú gelide alme e le piú belle</l>
                  <l>Infiammate di santo e pure ardore</l>
               </lg>
               <p>quegli che di lei ci lasciò il piú ingenuo ricordo fu il poeta bolognese Cesare
                  Rinaldi.</p>
               <p>Nel 1590 egli le porgeva la terza parte delle sue rime dicendole: “L’esser
                  piaciuto a V. Eccellenza Ill.ma di favorire talora le sue rime della vista, della
                  voce et del giudicio suo, ripieno di tanta acutezza et accortezza insieme, onde
                  mostra la perfetta cognizione che ha di ogni bella virtú, mi ha facilmente indotto
                  a credere che parimente non debba sdegnare di riceverle se nello uscir fuori a
                  scorrere il mondo in istampa, non meno create di dentro che segnate di fuori del
                  suo Ill.mo Nome, ora ritornano tutte insieme nelle sue onoratissime mani, donde
                  sono partite, non altrimente che si faccia, come dicono, il fiume Meandro, il
                  quale favorito da tanti canori et bianchissimi cigni alle sue rive con le loro
                  meravigliose armonie, pare che nello scorrer il paese, ritorcendo il suo corso et
                  raggirando, colà se ne ritorni donde partí, quasi allettato dalla dolcissima
                  soavità dei cigni, come.... (coraggio, che il periodo finisce adesso e finisce
                  bene!).... come le mie rime da quella di V. Ecc.za Ill.ma, veramente umano et
                  candidissimo cigno in ogni virtú et regal costume„.</p>
               <p>Candidissimo cigno in ogni virtú la figlia di Bianca Cappello? Ohibò!; e le rime
                  son troppo “create di dentro„ co ’l nome di lei:</p>
               <lg>
                  <l> Cauto a gl’inganni Amor l’armi depose,</l>
                  <l>L’ale agli omeri strinse e le coperse:</l>
                  <l>Di <seg rend="italic">pellegrino</seg> in forma ei mi s’offerse</l>
                  <l>E <seg rend="italic">pellegrina</seg> idea nel cor mi pose.</l>
               </lg>
               <lg>
                  <l> Or vo <seg rend="italic">pellegrinando</seg>....</l>
               </lg>
               <lg>
                  <l>A l’ombra di duo neri archi sottili</l>
                  <l>Due <seg rend="italic">pellegrine</seg> stelle il mondo ammira....</l>
               </lg>
               <lg>
                  <l>Qual or io ti vagheggio,</l>
                  <l>Pellegrina gentil, misto in te veggio</l>
                  <l>Col celeste il mortai, <seg rend="italic">col nero il bianco</seg>:</l>
               </lg>
               <p>(allusione, pare, alla sua bellezza):</p>
               <lg>
                  <l>Sotto l’oscuro velo</l>
                  <l>Scopro candor di Delo;</l>
                  <l>Sotto la spoglia frale</l>
                  <l>Scerno virtú immortale,</l>
                  <l>Ond’al mirar non è l’occhio mai stanco;</l>
                  <l>Miro e mirando i’ godo, e ’n viso adorno</l>
                  <l>Scorgo la terra e ’l ciel, la notte e ’l giorno....</l>
               </lg>
               <lg>
                  <l>.... Quale al nascer di Palla alta e immortale</l>
                  <l>Versò dorato nembo</l>
                  <l>Sovra Rodi dal ciel l’eterno Giove,</l>
                  <l>Tali e piú care a te piovvero in grembo</l>
                  <l>Nel felice natale</l>
                  <l>Nove grazie d’amor, bellezze nove.</l>
                  <l>Folle chi mira altrove,</l>
                  <l>Che ’l bello è in te raccolto,</l>
                  <l>Vertú nel petto et onestà nel volto:</l>
                  <l>S’impresse a mille il tuo valor nel seno,</l>
                  <l>Quando coi pensier casti</l>
                  <l><seg rend="italic">Pellegrinasti</seg>, o Pellegrina, al Reno.</l>
               </lg>
               <lg>
                  <l>Qui ten vivi al tuo sposo onesta e bella</l>
                  <l>Sotto il soave giogo,</l>
                  <l>Qual Penelope fida al caro Ulisse....</l>
               </lg>
               <p>Ma durante l’assenza del “caro Ulisse„, il quale nel 1595 fu con Antonio De’
                  Medici alla guerra in Ungheria, il poeta dovette farse avvedersi come era fallace
                  la virtú da lui cantata immortale e come la non fida Penelope sapeva intessere
                  varie tele di colpe. </p>
            </div>
            <div>
               <head>II.</head>
               <p> Nell’estate del 1598 su la famiglia Bentivoglio passava con tragica ombra una
                  strana sciagura, che quarant’anni di poi porgeva argomento a uno sciatto romanzo
                  di Girolamo Brusoni: la tragedia, se tale quella sventura, era stata velata di
                  mistero, e il romanzo <seg rend="italic">La Fuggitiva</seg> lasciando indovinare
                  facilmente il nome dei personaggi e dei luoghi, parve ralluminarla; però esso
                  ebbe, senza merito artistico, una grande fortuna. Ma quanta parte del lavoro fu
                  imaginaria? Spoglio d’ogni particolare inutile e d’ogni sfogo di secentismo ne
                  resta questo.</p>
               <p>— Ulisse Bentivoglio, a festeggiare la recente nascita d’un figliolo, indisse una
                  giostra nella quale il fratello di lui, Francesco, fu vinto solo da un incognito
                  cavaliere: Flaminio Malvezzi, “giovinetto di mediocre fortuna ma di nobili
                  spiriti„ e fatale amante di Pellegrina, che fino a quel dí “era rimasta
                  indifferentissima degli amori„. Il valoroso Malvezzi presto ammalò di passione e
                  la contessa durante un’assenza del marito lo consolò di baci; indi, in villa a
                  Bagnarola, di qualche cosa di piú; e tanto andò la bisogna, come dice il
                  Boccaccio, che l’adulterio venne a conoscenza della signora Isotta Manzoli, la zia
                  del marito. Ma i consigli di questa dama prudente all’imprudente Pellegrina
                  tornarono vani; vane le esortazioni di Filippo Pepoli, quando seppe anche lui la
                  brutta faccenda, all’amico Malvezzi, per salvare l’onore del povero Bentivoglio; e
                  alla fine una traditrice cameriera rivelò la tresca al suo innamorato, il figlio
                  maggiore del conte! Il conte chiarito di tutto dal figlio dié incarico a suo
                  fratello Francesco di ammazzargli o fargli ammazzare il Malvezzi e ripose la sorte
                  della moglie in balía del granduca di Toscana. Onde meglio sarebbe stato per
                  Pellegrina fuggire con l’altro suo amante, un Riario, che inutilmente gliene avea
                  fatta proposta, perché un dí arrivò a Bagnarola Antonio De’ Medici ad
                  assassinarla. —</p>
               <p>Poco nel romanzo e meno, ma peggio, nella storia.</p>
               <p>“Questa donna — Pellegrina — non seppe contenersi nelle sue inclinazioni; il
                  perché da’ figliuoli mal sopportata, fu con motivo d’andare a spasso nelle valli
                  d’Argenta sommersa in quell’acque per opera del figlio Francesco, che facendo
                  nascere l’accidente da un meditato ripiego lasciò dar volta al legno ov’era, e la
                  povera dama restò miseramente, senza verun aiuto, sommersa„.</p>
               <p>Il drudo Flaminio Malvezzi trovò la morte nel 1629 militando in Fiandra sotto le
                  insegne del marchese del Vasto: il marito Ulisse morí nel 1618, già vedovo da
                  undici anni della seconda moglie Virginia Olivi: dei cinque figli di Pellegrina,
                  Giorgio era stato ucciso a Firenze nel 1611 dal cavaliere Lanfreducci; Francesco,
                  il probabile matricida, benché protonotario apostolico e cavaliere di Malta, fu
                  decapitato a Roma in Torre di Nona il I dicembre del 1636 per mala vita e per aver
                  offeso in satire il papa Urbano VIII; Bianca, se non finí tragicamente, fu cagione
                  di tragedia, sempre per quella necessità d’atavismo che l’esperienza fermò
                  nell’adagio — Chi di gallina nasce convien che raspi. — </p>
            </div>
            <div>
               <head>III.</head>
               <p> Andrea di Bartolommeo Barbazza fu, chi credesse ai suoi ammiratori contemporanei,
                  un grand’uomo. Per l’esperienza sua nelle “arti cavalleresche„ acquistò nome come
                  padrino in duelli, maestro e giudice di campo in tornei e giostre, compositore di
                  querele non solo fra concittadini ma sí fra ragguardevoli personaggi stranieri che
                  ricorsero fiduciosi al suo consiglio; piú, quale cittadino benemerito ottenne
                  sommi onori in patria, a Bologna, dove a venticinque anni, nel 1607, fu eletto
                  degli “anziani„ e rieletto nella stessa carica nel 1616 e nel ’28, e nominato
                  senatore nel ’46 e nel ’51 gonfaloniere; piú ancora: egli ebbe lode di poeta
                  “insigne„ e compose nientemeno che una “favola tragicomica boschereccia„, <seg
                     rend="italic">L’amorosa Costanza</seg>; una favola musicale, <seg rend="italic"
                     >Atlante</seg>; un “intermezzo per musica„, <seg rend="italic">Apollo e
                     Dafne</seg>; un volume di “lezioni accademiche„ e non so quanti sonetti
                  stampati qua e là per le raccolte. Ma il gran fatto della sua vita fu in
                  partecipare alla liberazione di Giambattista Marini incarcerato a Torino e la
                  grande opera sua in difender l’<seg rend="italic">Adone</seg>: egli fu protettore
                  e amico del piú famoso poeta del secolo XVII!</p>
               <p>Tra le molte è memorabile questa lettera che il Marini gli aveva scritta a Bologna
                  dopo lo spavento della pistolettata del Murtola: “Veramente io confesso di dover
                  non meno alla memoria che V. S. serba di me et al zelo che mostra alla mia
                  salvezza, che alla protezione della fortuna, che con particolar privilegio mi
                  liberò di sí grave pericolo.... Son vivo, sig. Barbazza, e godo piú di vivere
                  nella grazia di V. S. che nella luce del mondo; et credami che vive un suo
                  servidore prontissimo a spendere in suo servigio quest’avanzo di vita in quel
                  fervore di volontà che si richiede a tante obbligazioni. Io pensava di venire in
                  persona a servirla et a godere le delizie del carneval bolognese, ma questo
                  disturbo mi ha impedito.... Delle mie poesie non ho che mandare a V. S., perché
                  tutti i pensieri mi son fuggiti dal capo al romor delle archibugiate. Le Muse son
                  come gli usignuoli, i quali se mentre stanno a cantar sopra un arbore sentono lo
                  scoppio del cacciatore, sbalorditi dalla paura non vi tornano a trescar per un
                  pezzo....„.</p>
               <p>Non è meraviglia dunque se il Barbazza di ritorno di Francia co’l cardinale
                  Ferdinando Gonzaga, del quale a trent’anni era divenuto maestro di camera e co’l
                  quale aveva viaggiato anche in Spagna; il Barbazza, che da Caterina De’ Medici
                  aveva ricevuto in dono una collana d’oro e la croce dell’ordine di San Michele, e
                  in Torino riceveva omaggi come poeta e diplomatico egregio, s’adoperò
                  affettuosamente a salvare il poeta dalle calunnie e dalla prigione. Per amore del
                  Barbazza il Gonzaga s’uní con l’ambasciatore d’Inghilterra a impetrar il perdono
                  del duca, e il Marini libero e grato chiamò Andrea “difensore della sua
                  riputazione„.</p>
               <p>E che meraviglia se piú tardi il letterato bolognese assalí l’autor dell’<seg
                     rend="italic">Occhiale</seg> nelle <seg rend="italic">Strigliate a Tommaso
                     Stigliani</seg>, che stampò co’l leggiadro pseudonimo di Roberto Pogommega?
                  Peccato che “per accidente„ rimanesse fuori da esse <seg rend="italic"
                     >Strigliate</seg> questo Sonetto “molto galantissimo„, come fu detto
                  dall’Aprosio che lo riferí nella sua <seg rend="italic">Biblioteca</seg>:</p>
               <lg>
                  <l>Mentre, Stiglian, vo’ pel tuo <seg rend="italic">Mondo</seg> in busca</l>
                  <l>E in lodarti il cervello mi lambicco,</l>
                  <l>Trovo che ’l naso in ogni buco hai ficco</l>
                  <l>Onde tanto saver non ha la Crusca.</l>
               </lg>
               <lg>
                  <l>È il tuo stil piú piccante di lambrusca</l>
                  <l>E del tuo <seg rend="italic">Mondo novo</seg> assai piú ricco,</l>
                  <l>Onde pien di stupor tutto m’incricco,</l>
                  <l>Ché il tuo splendor l’istesso Apollo offusca.</l>
               </lg>
               <lg>
                  <l>Han le tue rime cosí nobil metro</l>
                  <l>Che qualora con esse altrui scorreggi</l>
                  <l>Mi raccapriccio ed ascoltando impietro:</l>
               </lg>
               <lg>
                  <l>Che se canti d’amore o se guerreggi,</l>
                  <l>O se rompi agli eroi su ’l fronte il pletro</l>
                  <l>Nell’armonia con gli asini gareggi.</l>
               </lg>
            </div>
            <div>
               <head>IV.</head>
               <p> Nel 1613 Ferdinando Gonzaga rinunciando al cappello cardinalizio e assumendo nome
                  e potere ducale concesse ad Andrea Barbazza l’ufficio di cameriere segreto e
                  l’onore di intimo consigliere. Ma presto il poeta sentí noia della corte di
                  Mantova, e poiché aveva trentadue anni e nell’amor delle muse non trovava tutti i
                  conforti che sono nell’amor delle donne, venne a Bologna a prender moglie: una
                  figlia del conte Ulisse Bentivoglio Manzoli e di Pellegrina Bonaventura, quella
                  tal signora famosa per errori e bellezza, pareva fatta per lui. E la sera del 23
                  aprile 1614 fu conchiuso il matrimonio con rogito del notaio Ercole Fabrizio
                  Fontana, e tre giorni dopo la contessina Bianca Bentivoglio e il cavaliere Andrea
                  Barbazza, testimoni i conti Battista Bentivogli e Alessandro Barbazza, si
                  giurarono fede eterna nella chiesa di San Martino Maggiore.</p>
               <p>Né alla solennità delle nozze mancò l’omaggio della poesia in forma d’un
                  portentoso sonetto epitalamico dell’immortale Marini:</p>
               <lg>
                  <l>Vide Tebe due soli a le nefande</l>
                  <l>Opre crudeli, allor che ’l fier Tieste</l>
                  <l>Le mense formidabili e funeste</l>
                  <l>Colmò di sozze e tragiche vivande.</l>
               </lg>
               <lg>
                  <l>E due ne vide ancor Roma la grande,</l>
                  <l>Quando l’esequie dolorose e meste</l>
                  <l>Pianse di lui, ch’or nel seren celeste</l>
                  <l>Fatto lucida stella, i raggi spande.</l>
               </lg>
               <lg>
                  <l>Ecco or su ’l picciol Reno a gli occhi nostri</l>
                  <l>Non minor meraviglia il Ciel produce,</l>
                  <l>Non d’orror ma d’onor prodigi e mostri.</l>
               </lg>
               <lg>
                  <l>Coppia, ov’arde valor, beltà riluce,</l>
                  <l>Tu quasi un sole a noi doppio ti mostri,</l>
                  <l>O de la fosca età gemina luce.</l>
               </lg>
               <p>In Bianca riluceva la beltà della nonna e della madre; era un angiolo, e ce
                  l’attesta una lista di “motti„ pubblicati anni dopo e ricopiati poi dal Ghiselli,
                  nella quale essa per un verso solo ebbe lode piú grande che tutte le belle
                  gentildonne bolognesi del tempo suo. Giacché poco importa che a Francesca Sampieri
                  convenisse dire:</p>
               <p>
                  <quote>Santi i costumi son, sante son l’opre,</quote></p>
               <p>e a Laura Pepoli:</p>
               <p>
                  <quote>Alma real degnissima d’impero,</quote></p>
               <p>e ad Orsina Leoni Magnani:</p>
               <p>
                  <quote>Al tuo presumer ben s’agguaglia il merto.</quote></p>
               <p>Non stimo grave danno non aver veduta Isabella Angelelli</p>
               <p>
                  <quote>Nelle ruine ancor bella e superba;</quote></p>
               <p>forse fu piena di grazia Benedetta Pinelli Ercolani</p>
               <p>
                  <quote>Oh quanto è ritrosetta, oh quanto è schiva!,</quote></p>
               <p>e furon forse desiderabili Imelda Lambertini,</p>
               <p>
                  <quote>Primavera nel volto e nella testa,</quote></p>
               <p>e Pierina Legnani:</p>
               <p>
                  <quote>Bruna sei tu ma il bruno il bel non toglie;</quote></p>
               <p>dovette anche recare certa consolazione piegare a soavi atti donne come Costanza
                  Cospi,</p>
               <p>
                  <quote>Un sí bel viso, un cuor di tigre e d’orsa!;</quote></p>
               <p>Aurelia Marsili,</p>
               <p>
                  <quote>Beltà ch’asconde un cuor ritroso e schivo;</quote></p>
               <p>Laura dall’Armi,</p>
               <p>
                  <quote>Mirata de ciascun passa e non mira,</quote></p>
               <p>e la contessa Bianchi</p>
               <p>
                  <quote>Campeggiar d’occhi e fulgorar di sguardi;</quote></p>
               <p>né dovettero spiacere le carezze di Ginevra Isolani</p>
               <p>
                  <quote>Oh bella man che mi trafigge il cuore!;</quote></p>
               <p>ma quale de’ gentiluomini bolognesi non avrebbe ceduto magari l’amore di tutte per
                  l’amore della sola Bianca Bentivogli Barbazza</p>
               <p>
                  <quote>Alli spirti celesti in vista eguale —?</quote></p>
               <p>Dicono che Bianca Cappello ebbe i capelli biondi e gli occhi neri (io non ricordo
                  la tela in cui la ritrasse il Bronzino); il poeta Rinaldi pareva ammirare in
                  Pellegrina Bonaventura il candore della carnagione nel lume dei neri occhi e nel
                  riflesso dei capelli neri; a Bianca Barbazza, rassomigliante in questo alla madre
                  piú che alla nonna, fu pure attribuita la vivacità del “nero e del bianco„ in
                  altra serie di “motti„, parte satirici e parte laudatori. Eccone alcuni:</p>
               <floatingText>
                  <body>
                     <div>
                        <p>
                           <seg rend="italic">Piombino da muratore</seg> — Virginia Ricordati
                           Maranini</p>
                        <p><seg rend="italic">Il zibellino</seg> — Dorotea Albanesa Bulgarini</p>
                        <p><seg rend="italic">La mula del papa</seg> — N. Simoni Peppia</p>
                        <p><seg rend="italic">Il guardo soave</seg> — Diana Barbieri Rinieri</p>
                        <p><seg rend="italic">Il parapetto</seg> — Caterina Caccialupi
                           Alamandini</p>
                        <p><seg rend="italic">La Ninfa</seg> — Livia Rossi Fantuzzi</p>
                        <p><seg rend="italic">La modesta</seg> — Camilla Beri Bandini</p>
                        <p><seg rend="italic">La tramontana</seg> — Camilla Orsi Leoni</p>
                        <p><seg rend="italic">La buona</seg> — Camilla Orsi Ghisellieri</p>
                        <p><seg rend="italic">La favorita</seg> — Doratrice Oro Gambari</p>
                        <p><seg rend="italic">La matrona</seg> — Silvia Orsi Sampieri</p>
                        <p><seg rend="italic">La pensosa</seg> — Valeria Lambertini Guidotti</p>
                        <p><seg rend="italic">La buona notte</seg> — Claudia Fantuzzi Paltroni</p>
                        <p><seg rend="italic">Il delfino, La cassa di noce</seg> — Camilla Fantuzzi
                           Bandini</p>
                        <p><seg rend="italic">Il buondí</seg> — Clementina Orsi Ercolani</p>
                        <p><seg rend="italic">Il falcone</seg> — Orsina Foscherari Favi</p>
                        <p><seg rend="italic">L’Armida, Il Giardino d’Amore</seg> — Lodovica Amorini
                           Campeggi</p>
                        <p><seg rend="italic">La parlatrice</seg> — Olimpia Guerrini Ghiselli</p>
                        <p><seg rend="italic">La splendida</seg> — Ippolita Campagni Ghiezzi</p>
                        <p><seg rend="italic">Il bianco et il nero</seg> — Bianca Bentivogli
                           Barbazzi.</p>
                     </div>
                  </body>
               </floatingText>
               <p>Ma le sembianze di Bianca Bentivogli meritaron ben altro che l’insulsa
                  indeterminatezza di questi attributi! Ella, “sole di beltà„, come la chiamò il
                  Malvasia nella <seg rend="italic">Felsina pittrice</seg>, per arte di Guido Reni
                  si rivide immortale in figura d’una <seg rend="italic">Cleopatra</seg> che Andrea
                  Barbazza acquistò, non so l’anno, e Antonio Bruni credette di rendere in rima:</p>
               <lg>
                  <l>.... Non sembra in tela espressa,</l>
                  <l>Perché il pittor l’avviva, amor l’ancide;</l>
                  <l>Le dà spirto il pennel, l’angue l’uccide.</l>
               </lg>
               <p>Cosí dunque, con lieve sforzo di fantasia, possiamo imaginare Bianca
                  nell’effusione di tutto il giovanile splendore a quella festa che né pure un anno
                  dopo le sue nozze, al carnevale del 1615, fu data nel palazzo del Podestà, e che
                  per magnificenza d’apparati e vestiari e novità d’invenzione e per la nobiltà dei
                  cavalieri che vi tornearono — con essi anche il Barbazza e il fratello di Bianca
                  Alessandro — parve meravigliosa e degna d’imperituro ricordo.</p>
               <p>Ne era venuta l’idea a parecchi gentiluomini i quali avendo ricercato una sera,
                  come solevano di frequente per passare le ore, “qual fosse la piú espedita via
                  d’acquistare la grazia dell’amata donna„, né essendo riusciuti ad accordarsi sulle
                  varie proposte, avevan risoluto di rimettersene al giudizio delle armi. Detto,
                  fatto; e per l’operosità in ispecie di Gabriele Guidotti, che inventò favola e
                  macchine, curò l’allestimento del teatro e instruí i cavalieri, il 2 marzo a
                  un’ora di notte tutta l’eletta società di Bologna poté convenire all’atteso
                  divertimento.</p>
               <p>Tre ordini di gradini e tre ordini di logge accolsero gli spettatori: nei gradi a
                  mezzodí le dame; di fronte a loro il cardinal legato Capponi e i magistrati; a
                  destra e a sinistra i cavalieri. Nella scena dell’azione s’ergeva un tempio dorico
                  circondato d’alberi; nell’alto, al principio, s’aprí una nube e apparve Giove in
                  mezzo agli dei; e a lui Venere, con a lato il figliuolo cui accennava, chiese
                  licenza di scendere in terra per soccorso e consiglio delle misere donne. Giove,
                  manco a dirlo, assentí, e la nuvola si rinchiuse. Ed ecco uscire dal tempio un
                  coro di sacerdoti, i quali si disponevano a sacrificare alla dea un leone un capro
                  e un drago, quando a suono d’una musica sí dolce che — asserisce uno il quale
                  l’udí, non io — “tutti gli spettatori sembrava ardessero del soavissimo fuoco
                  d’Amore„, comparvero Venere e il figlio e l’amico di casa, Marte. Amore liberò le
                  belve dall’imminente sacrificio:</p>
               <lg>
                  <l>E questo altar or sia — <seg rend="italic">disse</seg> —</l>
                  <l>Il tribunale ove porrò la seggia</l>
                  <l>Per giudicar de’ cori</l>
                  <l>Quali sian di pene e premi</l>
                  <l>Meritevoli ardori.</l>
               </lg>
               <p>Un Amorino venne a querelarsi al picciolo Iddio di certa giovinetta che aveva
                  abbandonato l’amante suo, ma poiché Venere difese la colpevole e poiché Marte, il
                  quale aveva ragioni sue proprie di contraddizione alla dea, sostenne il cavaliere
                  amante, bisognò trovare la fine del contrasto in particolari certami e in un
                  generale torneo. Veramente ci fu ad intermezzo la comparsa della Gelosia in forma
                  di larva orrenda con uno stuolo di “mostri neri ignudi alati„ e “con uno strepito
                  di anime perdute„ in una voragine di fuoco; ma come la femmina maligna non riuscí
                  a “mettere contagio nell’anima degli spettatori„ — asserisce uno spettatore, non
                  io — posso risparmiarne la descrizione.</p>
               <p>E siamo cosí al meglio dello spettacolo. Arrivano due tamburini, ventiquattro
                  paggi con scudi, e sei staffieri con due azze, due picche e due mazze; e dietro
                  loro i cavalieri padrini del mantenitore, Francesco Cospi e Giovan Gabriello
                  Guidotti; poi infine il mantenitore di Venere, Alessandro Bentivoglio, “vestito di
                  morello e d’argento; calza intiera con tagli di cordelle d’argento, foderate di
                  tela d’argento e morella, e strascinandosi dietro lunghissimo manto di seta
                  morella, ricamato di fiori d’argento e di vari colori, tempestato di grosse gemme
                  e perle, con cimiero altissimo di piume in pomposa mostra„. Di contro a lui, in
                  una pianura, sorge uno scoglio con sópravi una donna — la Terra! —, che esorta le
                  donne ad amare e cantare le lodi di Amore e quindi se ne va, mentre giunge una
                  testuggine (qualcosa come il cigno wagneriano) recando con i loro padrini i due
                  cavalieri Florimanno e Ribano — Alessio e Giovanni Orsi —, i quali vengono a
                  sostenere “che la virtú non è compagna d’Amore„. Ma mal per essi, giacché
                  Candauro, ossia il Bentivoglio, li abbatte entrambi. E sparisce la scena e
                  apparisce il mare in cui s’eleva Proteo a dire anche lui non so quali belle
                  parole: indi due altri cavalieri arrivano per farsi vincere dal cavaliere di
                  Venere. Seguono due altri condotti da Iride, dei quali pure avviene
                  l’abbattimento, e poi....</p>
               <p>“... udissi un rimbombo.... et il cielo incominciò a rosseggiare, e balenando e
                  fiammeggiando in guisa che parea che egli veramente ardesse, e a poco a poco
                  radunandosi tutte quelle fiamme in globi, formarono come nuvola di fiamme in mezzo
                  della quale udivasi la voce di persona, che rassomigliava il Fuoco, e cosí diceva
                  de’ suoi cavalieri:</p>
               <lg>
                  <l>E questi miei di vive fiamme ardenti,</l>
                  <l>Fiamme, che il loro Amor, che l’altrui sdegno</l>
                  <l>Si nutre al cor cocenti,</l>
                  <l>Non troveran da te pace e pietade,</l>
                  <l>Rigida inesorabile beltade?</l>
                  <l>Io qui con lor, donne gentili, vegno</l>
                  <l>Per palesarvi solo,</l>
                  <l>Nel fiammeggiante lor tacito aspetto,</l>
                  <l>Qual sia la pena e ’l duolo</l>
                  <l>De l’infocato petto....</l>
               </lg>
               <p>“Dopo le quali parole chiusasi la nuvola, continuamente spargendo raggi e faville
                  di odorate fiamme, venne ad abbassarsi infino all’orizzonte, e quivi scoppiando
                  con molti tuoni e baleni, espose fuori.... (oh meraviglia!).... il signor Andrea
                  Barbazzi, cavaliere dell’ordine di San Michele e giovane di animo eguale alla
                  grandezza del suo nascimento et di vero valore, et insieme il signor Ippolito
                  Bargellini, non inferiore di generosità d’animo et di altezza di pensiero a chi si
                  sia, i quali erano vestiti superbamente con calze intiere alla spagnuola, a tagli
                  di cordelle d’oro e d’argento, foderate di tela d’oro ardente, con fiamme rosse,
                  con le facelle di fuoco ardente in mano, cimieri altissimi fabbricati con piume
                  rosse e fiori d’oro, a guisa di lingue di fiamme, che in forma di piramide
                  ascendevano al cielo....„. “Li seguivano due gran Ciclopi ignudi, se non in quanto
                  erano ricoperti vagamente in parte nel petto e nei fianchi da drappi dell’istesso
                  colore del quale erano vestiti i primi; portavano due gran facelle nelle mani
                  accese et pesanti martelli, et avevano un sol grand’occhio in mezzo la fronte; la
                  faccia affumicata e rabbuffati i crini, e barba folta, sicché propriamente
                  parevano Sterope e Bronte che venissero dalla fucina di Volcano e da gli incendii
                  etnei ad accompagnare i cavalieri ardenti„. E tanti altri cavalieri successero che
                  se ne composero squadre e, seguendo il torneo generale, gli eroi, sempre per
                  divergenza d’opinioni intorno il miglior modo d’amare, “incominciarono con li
                  stocchi in tal maniera a ferirsi che fecero impallidire i sembianti ed
                  agghiacciare di gelata paura il cuore a molte di quelle bellissime dame„. Ma a
                  conforto di esse si fé innanzi Amore a comandare tregua e quiete e a dar la
                  sentenza pacificatrice:</p>
               <lg>
                  <l>Chi cerca, amando e oprando, amore e fama,</l>
                  <l>Merta il pregio d’Amore e sol ben ama.</l>
               </lg>
            </div>
            <div>
               <head>V.</head>
               <p> Può darsi che Bianca Barbazza vivesse parecchi anni rattenuta in onestà dalla
                  trista rimembranza della madre sciagurata, ma alle amiche le quali ne invidiavano
                  la bellezza, ai corteggiatori che non potevano sperare trionfi su lei, a tutta
                  quella società che l’attorniava avida di pettegolezzi e di scandali dové poscia e
                  finalmente recare conforto la voce d’un fatto sicuro: Bianca aveva per amante il
                  marchese Fabio Pepoli e traeva una tresca con lui. Si riferiva il tempo e il luogo
                  de’ loro segreti convegni e nelle conversazioni e nei ritrovi si coglievano senza
                  fatica le loro occhiate bramose e i sorrisi e gli accenni; e il Pepoli ardendo di
                  violenta passione non avvertiva di procedere cauto, e la dama o non sapeva frenare
                  l’impeto suo, o cieca anch’essa d’amore gli consentiva senza troppi riguardi.
                  Forse solo il marito poeta non s’adombrava per la solerzia del marchese in
                  servirgli la moglie e si spiegava ogni cosa con la libertà delle “convenienze
                  cavalleresche„; ma i fratelli di lui, cui premeva intatto il “lustro„ della
                  famiglia, osservavano bene e ascoltavano. Però il conte Guido Antonio trovandosi
                  nell’estate del 1621 a certa festa di ballo, alla quale erano pure gli amanti o si
                  discorreva di loro, disse abbastanza alto da essere udito: — Provvederemo! —</p>
               <p>I Barbazza non scherzavano e i loro bravi erano usi “di fare all’archibugiate ogni
                  giorno„, onde Fabio Pepoli, messo in guardia, volle prevenire il compimento della
                  minaccia con audace prontezza, e d’accordo con gli amici Aldrovandi, Vizani e
                  Riari il 6 luglio su l’ora di notte venne in piazza san Domenico verso casa
                  Barbazza: il luogo era deserto; solo, un po’ lungi dalla porta, Guido Antonio se
                  ne stava al fresco. E su lui precipitarono i giovani cosí all’improvviso che egli
                  non fu in tempo a ritirarsi in casa e dové schermirsi male armato ma con cuor di
                  leone: i colpi piovevano e uno lo feriva al capo; egli indietreggiava urlando, e
                  indietreggiando stramazzò nella chiavica ch’era in mezzo della strada. Cosí fu
                  salvo, perché gli assalitori persuasi d’averlo morto fuggirono e sfuggirono ai
                  fratelli del conte giunti in soccorso. Guido guarí dopo poco della ferita e per
                  attendere a sicura vendetta — ebbe il nome di <seg rend="italic">vendicatore
                     prudente</seg> — interruppe il romore dell’accaduto asserendo con tutti di
                  ignorare chi l’avesse aggredito e dando a credere d’essere stato còlto in
                  isbaglio.</p>
               <p>Non passarono quattro mesi che Guido Antonio incominciò dal mover questione e dal
                  ferire il conte Filippo Aldrovandi, compagno di Fabio Pepoli nella bella impresa
                  contro di lui: quanto al Pepoli, come malaccorto, avrebbe finito co ’l farsi egli
                  provocatore. Infatti l’ultimo giorno di gennaio del 1622 in via San Mamolo, dove i
                  cittadini carnescialavano al corso delle maschere, Fabio s’imbatté in Guido
                  Antonio e susurrò qualche cosa all’orecchio d’un amico, né, ad un secondo
                  incontro, disse piano queste parole:</p>
               <p>— Conviene che m’imbatta sempre ad incontrare questa razza di b.... f...! —</p>
               <p>— Quest’è troppo: andiamo! — disse allora il Barbazza a un suo <seg rend="italic"
                     >confidente</seg>; e l’uno e l’altro furono in due passi a casa a mascherarsi
                  da villani, e armati di <seg rend="italic">terzette</seg> tornarono nel corso. Il
                  satellite avrebbe dovuto sparar egli una archibugiata alle spalle del Pepoli
                  quando gli tornasse appresso, ma al momento opportuno gli mancò il coraggio; il
                  conte allora mirò rapido e sí dritto che colpi a morte il marchese; poscia si
                  dileguò tra la folla in confusione per l’accaduto, corse a casa, depose gli abiti
                  di maschera e tornato subito in San Mamolo venne alla farmacia della Pigna, dove
                  giaceva il moribondo, e con voce ferma eppure compassionevole: — Che peccato —
                  esclamò — che questo cavaliere abbia fatto una tal fine! —</p>
               <p>Ma tosto Guido Antonio, Astorre, Romeo e Giacinto Barbazza con un loro zio, pei
                  quali tutti oramai spirava mal’aria in Bologna, si nascosero in casa di
                  Giambattista e Aldobrandino Malvezzi, loro fratelli uterini, e con l’aiuto di essi
                  scalarono nella notte le mura della città e si diressero a rifugio in Piemonte.
                  Troppo tardi l’indomani fu per ordine del Cardinal Legato pubblicata una grida che
                  proibiva l’andare in maschera “sotto pena di galera et altre pene„ e furono chiuse
                  le porte della città, ad eccezione di quelle di Strada Maggiore e San Felice, per
                  le quali tuttavia non era concesso d’uscire “senza bollettino, sotto pena della
                  vita„.</p>
               <p>Fabio Pepoli, dopo ventiquattr’ore di strazio, spirava lasciando il dovere di
                  vendicarlo ai fratelli suoi Guido e Giampaolo. I quali pregarono anzi tutto il
                  Granduca di Toscana d’intromettersi ad accertare se i Malvezzi avessero per caso
                  avuto parte nell’assassinio del loro fratello: il Granduca indusse il Legato
                  Ubaldini a raccogliere prove che i Malvezzi non erano colpevoli; poi egli e il
                  cardinale, per amore di pace, fecero giurare a Giambattista e ad Aldobrandino
                  Malvezzi “su l’onore di veri cavalieri„, e il giuramento porre in scrittura di
                  notaio, che “non avevano dato consiglio aiuto e favore alcuno, né con assistenza
                  né con qualsivoglia altro modo ad eseguire l’assassinio di Fabio Pepoli„, e che
                  mai avrebbero porto “consiglio, favore et aiuto ai signori Barbazza„, né avrebbero
                  mai offesi i Pepoli o “tentato d’offenderli né per sé né per mezzo d’altri„. Ma
                  non giurarono, furbi!, di non aver aiutati i loro parenti a fuggire. I Barbazza
                  scampati alla forca rimasero molti anni alla corte piemontese: Astorre, il quale
                  ebbe su l’anima parecchi delitti, fu condannato a morte in contumacia, ma ottenne
                  poi grazia nel 1659, “in riguardo alla sua grave età„, pagando quattro mila scudi;
                  e la pace fra le famiglie dei Barbazza e dei Pepoli non fu conchiusa che morti
                  Guido e Giampaolo Pepoli e solo per intromissione dei príncipi di Savoia e di
                  Toscana.</p>
               <p>Quant’odio dall’amore di Bianca Bentivoglio! </p>
            </div>
            <div>
               <head>VI.</head>
               <p> E quanto misero il retaggio di Bianca Cappello; retaggio di colpe, di sciagure e
                  drammi foschi! Ancora un mistero: la contessa Barbazza nei sette anni che
                  trascorsero fra la morte del Pepoli e la sua morte, quetò forse, per sconcia
                  avidità dei sensi, ricordi e rimorsi in nuovi amori, finché la frenò e a poco a
                  poco l’uccise il veleno propinatole dai congiunti, o piú tosto patí ella sette
                  anni interi, da prima la cupa fantasia rinnovandole giorno a giorno lo strazio di
                  quella scena — a un colpo d’archibugio l’uomo amato cadere sanguinante e dolorare
                  e gemere tra una folla di maschere — e poi, di pari, consumandola giorno a giorno
                  la corrosione lenta della tisi, se non del veleno e della vendetta maritale? — “Il
                  15 ottobre 1629 morí Bianca Bentivoglio Barbazza d’una lunghissima e penosissima
                  infermità, che a poco a poco l’andò struggendo; e non fu chi non dubitasse che non
                  le fosse stato dato il diamante a causa della corrispondenza col marchese Fabio
                  Pepoli„.</p>
               <p>Troppo lasso di tempo sembra che fosse tra l’offesa e il castigo; ma pure un fatto
                  aggraverebbe sopra Andrea Barbazza il sospetto di uxoricidio: egli compose e
                  pubblicò una canzone, una canzone di ventinove stanze, in morte di sua moglie.</p>
               <lg>
                  <l>Da sí vasto ocean d’amari affanni</l>
                  <l>Ov’ondeggio caduto,</l>
                  <l>Deh! chi recando aiuto</l>
                  <l>Sia che mi tragga a riva? E chi consola</l>
                  <l>Naufrago il cor tra le miserie e i danni?</l>
                  <l>So ben che morte sola</l>
                  <l> Può dar fine al martir, posa al cordoglio,</l>
                  <l>Ma sol per piú morir, morir non voglio....</l>
               </lg>
               <p>E nel secentesimo di questi e di quest’altri versi sarebbe bastevole e facile
                  prova di ipocrisia e di mal tentato inganno:</p>
               <lg>
                  <l>Quando l’alma di lei che ’l Ciel mi diede</l>
                  <l>Dal <seg rend="italic">casto</seg> vel si sciolse</l>
                  <l>E ’l Ciel se la ritolse,</l>
                  <l>Privo restai de l’anima e del core,</l>
                  <l>Orbo di gioie e d’aspre cure erede;</l>
                  <l>Ond’è solo il dolore</l>
                  <l>Che mi sostiene e serba il petto vivo,</l>
                  <l>Benché de l’alma io sia vedovo e privo....</l>
               </lg>
               <p>Se non che seguono altri versi per cui converrebbe supporre nel cavaliere Barbazza
                  una perversa sottigliezza a coprire il suo delitto. Egli lamenta in un punto:</p>
               <lg>
                  <l>Vidi....</l>
                  <l>.... la beltà che tanto amai</l>
                  <l>Farsi preda a maligno</l>
                  <l>Umor, che di sanguigno</l>
                  <l>Foco sparse il bel volto e del bel petto</l>
                  <l>Tinse il candore, e chiuse agli occhi i rai</l>
                  <l>In cui visse il diletto</l>
                  <l>E col diletto Amor, ch’ha per fortuna</l>
                  <l>D’aver la tomba ov’ebbe in pria la cuna....;</l>
               </lg>
               <p>No! Io sono docile alla commozione della poesia; io odio la malignità nella
                  storia; io credo al diarista Galeati: “Il 29 ottobre 1629 (data certa) morí
                  l’illustrissima signora contessa Bianca del conte Ulisse Bentivogli, di febbre
                  etica„. E con pena sincera do fede a un povero marito che si duole, privo degli
                  occhi languidi consolatori e preganti consolazione della sua moglie soave,
                  cosí:</p>
               <lg>
                  <l>Quegli occhi, dico, a me sí dolci e cari,</l>
                  <l>Ch’ancor nel duol sepolti</l>
                  <l>In me vidi rivolti.</l>
                  <l>Quasi ad uopo maggior languidi e mesti</l>
                  <l>Pietà chiedendo in muti accenti amari....</l>
               </lg>
               <p>Pietà! — gli aveva chiesto Bianca con i brividi del malore e del rimorso; ed
                  Andrea le aveva perdonato, son certo, con gentile misericordia di poeta; né, lei
                  seppellita, poté forse resistere a non piangere piú volte nella chiesa del Corpus
                  Domini e a pregare spesso Santa Caterina de’ Vigri, vicino al cui corpo incorrotto
                  è la tomba dei Bentivoglio, che Iddio lo ricongiungesse alla pallida e tremula
                  fiammella della sua Bianca.</p>
               <lg>
                  <l>Canzone, imponi al canto, al pianto freno:</l>
                  <l>Ben so ch’a me non lice</l>
                  <l>La mia cara Euridice</l>
                  <l>D’indi ritorre ove beata splende,</l>
                  <l>Ch’ivi affanno non ha di duol terreno.</l>
                  <l>Ma lieto amor l’accende</l>
                  <l>Che ’n Dio la stringe e con devoto zelo</l>
                  <l>Fa che m’inviti a rimirarla in Cielo.</l>
               </lg>
               <p>Affettuoso uomo fu Andrea Barbazza: tanto vero, che per il bene che egli volle
                  alla sua nuora impudica, Settimia Mandoni, le male lingue asserirono ottenesse il
                  senatorato ed altri uffici mercè i favori di lei tanto vero, che a sessantasei
                  anni s’accese di Silvia Boccaferri, la quale egli, rimasto vedovo quasi vent’anni
                  di Bianca Bentivogli, sposò in Santo Stefano il 30 maggio del 1648. </p>
            </div>
         </div>
      </body>
   </text>
</TEI>
